[{"Url":"https://www.dn.se/om/filmrecensioner/","Title":"Bait","MovieID":"tt1438173","ReviewText":"Förra året var ett stort filmår för yrkesfiskare från engelska Cornwall. Först kom den publikfriande ”Fisherman’s friend” om ett gäng skönsjungande sjömän – en ”Allt eller inget” (”The full monty”, 1997) i sydväst och tjocka tröjor. Sedan kom omtalade ”Bait” som nu kommit till Sverige – en film som är raka motsatsen till ovannämnda. En svart och tung film som kunde heta ”Arga fiskaren”.\nI ”Bait” möter vi den extremt envise och förbannade Martin (Edward Rowe). Det lilla fiskeläget han vuxit upp i har tagits över av rika stadsbor. Föräldrahemmet har han tvingats sälja till borgarbrackor som käkar ekologisk yoghurt och sköljer ner den med champagne. Han mammas kök har de gjort om med fiskenät, ankarkedjor och rep för en maritim känsla men Martin säger till sin bror att det liknar en ”sexklubb”.\nMartins allra största källa till ilska är att han inte längre har en fiskebåt. Hans bror har tagit över skutan och kör turistturer med båten – svensexor med överförfriskade herrar i penisdräkter. I stället för att sälja sig själv till turisterna fiskar Martin från stranden. Han och brorsonen sliter långa timmar med att lägga näten och laga näten, med det grå havet bakom dem är bilderna magiska.\nDet är just bilderna som lyfter denna film. Mark Jenkin har filmat alltihop själv på svartvit 16-mm-film. Kameran är en gammal Bolex – säkert ångdriven med trampvev. Filmrullarna har han framkallat för hand och hela filmen är dubbad i efterhand. Resultatet är en unik filmupplevelse och en storartad lågprisprotest mot dagens perfekta, digitaliserade filmer. Här svajar ljuset, här är det flammigt och dammigt, ibland är replikerna i osynk. Det är en film om hur film såg ut förr, ungefär som Martin själv – en fiskare som fiskare var förr.\nMark Jenkin har även klippt och skrivit filmen och det är just här man önskar att han tagit hjälp utifrån. Korsklippta middagar där de rika äter hummer och de fattiga käkar spagetti är väl övertydliga, liksom handlingen vilken jag har sett och hört förut.\nVisst är det orättvist med gentrifiering och förändring men i Jenkins tappning är det lite väl kloss på kloss. Att hans vackre brorson får ihop det med en rikemansdotter gör Martin förbannad, i stället för att se en utväg för pojken från en döende ort. Att rikemanssonen simmar omkring med en harpun som en superklant känns också lite klumpigt. Är det plötsligt ”Sällskapsresan”? Och Martin blir bara argare och argare.\nDäremellan finns lysande scener – som flimrar och går upp i vitruta. Martins stövlar får extremt många närbilder och vi förstår rätt fort att han nog bara har ett par skor. Att han får upp fyra till fem fiskar om dagen som han säljer till puben, där han sedan på kvällen bränner sin vinst, belyser hopplösheten. I en kakburk i köksfönstret samlar han sina sedlar – på burken står det ”boat”. Det kommer aldrig att räcka ens till en begagnad plasteka.\nSamtidigt som alla älskar ”Downton Abbey”, ”En förlorad värld” och alla Merchant-Ivory-filmer som gjorts är det skönt att det finns en näve filmskapare som Mark Jenkin, en sådan som tar sig an klassamhällets baksida. Men han går inte att förväxla med exempelvis Ken Loach. Detta är för yxigt, för kargt, för blåsigt. För svartvitt helt enkelt och därmed glömmer man aldrig att det är en fiktion – om än verklighetsbaserad.\nSe mer. Tre andra samtida svartvita filmer: ”The artist” (2010), ”Ida” (2013) och ”The lighthouse” (2019).\nLäs fler filmrecensioner i DN\nLäs också: Intervju med Mark Jenkin om ”Bait”","Writer":"Jane Magnusson","Rating":"3","DomainUrl":"https://www.dn.se/om/filmrecensioner/","PublishDate":"2020-03-19","Priority":1},{"Url":"https://www.dn.se/om/filmrecensioner/","Title":"Mrs. America","MovieID":"tt9244556","ReviewText":"Var skulle vi vara utan kämpen Phyllis Schlafly? Sexbarnsmodern, kärnvapenspecialisten och den inflytelserika aktivisten som skrev böcker och organiserade motstånd mot nedrustning, mot fri abort, mot homosexuella äktenskap, mot feminismen och mot FN. Med sina sista krafter skrev hon om varför Republikanska partiet måste ställa sig bakom Donald Trump, en bok publicerad efter hennes död 2016; en kylig pust från graven som kan ha gett honom just den vind i seglen han behövde för att vinna.\nSäkert är i alla fall att utan Schlafly hade ERA, jämlikhetstillägget som hon förde sin mest berömda kamp mot, blivit en del av den amerikanska konstitutionen redan 1977. Förslaget hade godkänts i senaten och ratificerats av 30 av 38 nödvändiga stater när Schlafly plötsligt blev engagerad i saken, snabbt och effektivt organiserade hemmafruar och antifeminister över hela landet och mot alla odds fick opinionen att vända.\nSom historien berättas i ”Mrs America”, den nya färgstarka, stjärnspäckade och underhållande dramaserien om ERA-kriget, så är det mer eller mindre en slump att hon tar sig an den motståndsrörelsen. Schlafly, drottninglikt porträtterad av Cate Blanchett, brinner egentligen för frågor kring nationellt försvar och atomvapen (som hon kallat Guds gåva till mänskligheten). Men trots hennes expertis blir hon utfrusen ur samtalen och när senatorer och finansiärer hör hennes skarpa attack mot elitfeministerna i New York tycker de att det faller sig mycket mer naturligt att hon engagerar sig i den frågan.\nBlanchett ler sitt disiga, glittrande leende till svar: Hon är egentligen kränkt och sårad. Kvinnofrågor är under hennes värdighet, men eftersom hon är antifeminist kan hon inte säga emot dem. Inte heller kan hon säga emot sin man, när han ber henne att inte försöka bli guvernör eftersom hon behövs i hemmet. Eller när han kräver sin dos av äktenskaplig samlevnad. ”Att ingå äktenskap är att samtycka till sex”, som hon har sagt angående att våldtäkt inom äktenskapet inte borde vara brottsrubricerat.\nDet är en plåga att se henne stå fast vid den principen även i praktiken. Phyllis Schlafly är för stolt för att erkänna sin underkastelse under någonting och Cate Blanchett lyckas med kuslig exakthet gestalta en intelligent yrkeskvinnas furiösa kamp mot sin egen – och allas vår – frihet. Hon är magnifik.\nOch hon är inte ensam. När vi så småningom – och man drar ut på det precis så länge som krävs för att vi ska vara stadigt förankrade i Phyllis värld och har börjat förstå henne lite mer än vi vill – hamnar i ”fiendelägret”, i det bråkiga, färgstarka intellektuella feministgänget i New York och deras organisation NWCP, blir det en veritabel skådespelarfest.\nRose Byrne är magnetisk som den sensuella feministikonen Gloria Steinem, som med guldbågade glasögon låtsasnonchalant instuckna i sitt svallande hår, lyckas få den ena mäktiga mannen efter den andra att ställa sig bakom ERA. Margo Martindale slår som vanligt hårdare än alla i rollen som advokaten Bella Abzug.\nKameleontiska Tracey Ullman är skör och rasande som kultförklarade författaren Betty Friedan. Feminismen har aldrig varit så optimistisk. ERA håller på att bli verklighet. Chirley Chisholm (Uzo Aduba från ”Orange is the new black”) är på väg att bli den första kvinnliga presidentkandidaten, därtill svart. Steinems berömda Ms Magazine har lyxiga releasepartyn på Guggenheimmuseet. De är moderna, hippa, framgångsrika, på väg att vinna. Man vill ha deras kläder och läsa deras böcker. Man vill vara där.\nOch det är det som gör ”Mrs America” så ovanligt engagerande. I stället för att feministerna ställs mot gubbiga makthavare står slaget mellan två kvinnogrupper. Och det är Schlaflys lilla husmorsarmé som framställs som underdogs. I en skönt motsägelsefull medley följer vi deras äppelkindade kamp; när de entusiastiskt delar ut hembakt bröd och flygblad till kongressledamöter med bäbisar på höften, lär sig tala med makthavare och organisera telefonkedjor, är det de som omgärdas av ”små kvinnor som gör uppror”-romantik.\nAllt till tonerna av ”Let the sunshine in” från ”Hair”, en musikal som de själva aktivt varit engagerade i att fördöma. Det är en kuslig påminnelse om att politisk kamp är lika berusande vilket mål man än kämpar för. Men också ett löfte om att frihetsruset så småningom kommer att föra vissa av dem till andra sidan.\nNu har man på kort tid fått djupare inblick i både ”America first”-rörelsen (”The plot against America”) och den kristna högerns antifeminism. Och i nya säsongen av ”The good fight” är man också och nosar på möjligheten att se historien ur ”de andras” perspektiv.\nInte för att det går att med film överbrygga den avgrundslika, politiska klyftan i det sårade landet i väst. Inte för att någon av Phyllis Schlaflys anhang skulle kunna omvändas, men för att göra den sidan som slåss för frihet och humanism starkare, djupare, mindre förutsägbar i sina formuleringar, mer brinnande. Något att inspireras av här hemma.\nLäs fler artiklar av Kerstin Gezelius här.","Writer":"Kerstin Gezelius","Rating":"0","DomainUrl":"https://www.dn.se/om/filmrecensioner/","PublishDate":"2020-04-16","Priority":1},{"Url":"https://www.dn.se/om/filmrecensioner/","Title":"Bill Cunningham: New York","MovieID":"tt1621444","ReviewText":"3D är bäst när det gäller dansfilm. Det är sedan gammalt. I alla fall sedan Wim Wenders gjorde ”Pina” (2011), en oförglömlig film som gav nytt liv åt några av den tyska koreografen Pina Bauschs genreröverskridande dansföreställningar.\nDen ryskfödda regissören Alla Kovgan inspirerades, kanske inte oväntat, av just ”Pina” när hon ville göra en liknande, filmisk tribut till den New York-baserade koreografen Merce Cunningham (1919–2019) inför hundraårsminnet av hans födelse.\nBioaktuella ”Cunningham” är också som gjord för 3D (även om man lär kunna se den i vanlig 2D med stor behållning). Kovgan återkallar Merce Cunninghams mest formativa år, tre decennier från tidigt fyrtiotal och fram till sjuttiotalet då han skapade sina största verk och slog igenom – under delvis betydande motstånd från publik och kritik. Livskamraten John Cage (musik) och konstnären Robert Rauschenberg (dekor, kostymer) utgjorde de övriga sidorna av den kreativa triangeln, vilket säger en del om vilken avantgardistisk superklubb Cunningham befann sig i.\nArkivmaterial med intervjuer återkallar Merce Cunninghams egen syn på sina drivkrafter och estetik, liksom hans delvis konfliktfylla relationer till den kärntrupp som utgjorde basen för hans framgångar. Det är inte alltid så smickrande. Cunningham framstår som tämligen känslolös, liksom delvis antiintellektuell när han insisterar på att hans verk inte ska tolkas, bara upplevas. En hållning som han delvis tycks sammanfatta i den lite griniga sentensen ”Jag har inget att säga, och jag säger det”. Å andra sidan är det befriande med den typen av inbyggt motstånd, som gör bilden mer komplex än om Kovgan bara sysslat med hyllningar.\nEn brist i filmen är att Kovgan inledningsvis förutsätter en hel del förhandskunskaper om Cunningham. Presentationen av honom kommer liksom smygande bakifrån. En sorts onödig beröringsskräck för elementära fakta som Kovgan förvisso delar med andra dokumentärfilmare.\nMen allt är förlåtet i de bärande scener där Kovgan och Cunninghams gamla medarbetare Jennifer Goggans återskapar några av mästarens mest kända verk med samtida dansare. Mest iögonenfallande är Andy Warhol-inspirerade ”RainForest” från 1966. Här gestaltad som en lekfull och filmisk symbios mellan dansare och ett hav av silverfärgade heliumballonger mot en svart bakgrund som ger stark kalaskänsla. Mest rörande är ”Summerspace” (ursprungligen från 1958), en ömsint orgie i pastellig pointillism där dansarnas dräkter och den likartade dekoren hela tiden både sammanfaller och glider isär. Både luftigt och märkligt jordnära på samma gång.\nBehöver man en stunds kulturhistorisk och livsbejakande eskapism som vaccination mot pandemiångesten är ”Cunningham” som hittad.\nSe mer. Tre filmer om dansare: ”Vita nätter” (1985), ”Black swan” (2010), ”Suspiria” (2018).\nLäs fler filmrecensioner i DN","Writer":"Helena Lindblad","Rating":"4","DomainUrl":"https://www.dn.se/om/filmrecensioner/","PublishDate":"2020-04-02","Priority":1},{"Url":"https://www.dn.se/om/filmrecensioner/","Title":"Ella Bella Bingo","MovieID":"tt9537888","ReviewText":"Ella Bella bor på Soltoppen, ett bostadsområde där fullständig harmoni råder mellan höghus och villor, mc-knuttar, glassförsäljare och människor från alla världens hörn. Hon är ett energiknippe som gör en liten dans och ropar ”Bingo” varje gång hon får en ny idé.\nI dag vill hon göra en cirkus, för hennes bästa vän Enricio har aldrig varit på en och själv är hon ju trollkonstnär. Mammor, pappor (i lite olika, moderna kombinationer), granndamen på promenadskoter, granngubben med sina skojiga hönor samt de tjabblande tvillingarna på gården vill alla vara med.\nMen mitt i förberedelserna dyker det upp en ny unge på gatan, den supercoola Johnny som har lyxig cykel och har rest över hela jordklotet. Plötsligt är Enricio inte längre självklart bara Bellas kompis. I maktkampen om Enricios gunst skrämmer bossiga Bella bort sin bästis och nu måste alla på Soltoppen leta reda på honom innan cirkusen kan dra i gång till kvällen.\nElla Bella är en norsk skapelse (Elleville Elfrid) som har funnits ett tag som populär, enkelt tecknad tv-serie. Nu är hon och hennes vänner ambitiöst omskapade i sen-Disneystil med jätteögon. I Frank Mosvold och Alte Blakseths tappning är effekten, avsiktligt eller oavsiktligt, att alla ser ut att vara av lite kall, svampig gummi. Tillsammans med de överenergiska rösterna (Bella låter som en aerobicsinstruktör), de plakatiga replikerna och en liksom påstådd, men aldrig egentlig fantasifullhet, blir det en film som inte väcker några djupare känslor.\nSynd, för historien om en bästisrelation som fastnat i äganderättskänslor är inget dåligt ämne för en barnfilm och somliga av rösterna (Johnnys och de tjabblande tvillingarnas) fungerar riktigt bra. Kanske ingen tillfällighet att det är de tre karaktärer som ska föreställa de ”vanliga” barnen. De som ska vara lite mer originella och själfulla faller tyvärr platt, och det är inget man kan fixa med kulörta lyktor och cirkusmusik.\nSe mer. Tre sannolika inspirationskällor för filmens stil: ”Madagaskar” (2005), ”Upp” (2009), ”Dumma mej” (2010).\nLäs fler filmrecensioner i DN","Writer":"Kerstin Gezelius","Rating":"2","DomainUrl":"https://www.dn.se/om/filmrecensioner/","PublishDate":"2020-03-19","Priority":1},{"Url":"https://www.dn.se/om/filmrecensioner/","Title":"Halva sanningen","MovieID":"tt0342504","ReviewText":"I en park bakom ett fängelse i Paris ligger ett litet slottsliknande hus där den berömda skådespelerskan Fabienne Dangeville (Catherine Deneuve) bor med sin kock, som också är hennes sängkamrat eller om det är sängkamraten som är kock. Hon har en trotjänare som hon behandlar som luft fastän hon är beroende av honom, och i öppningsscenen blir hon intervjuad av en andäktig journalist som hon roat leder i cirklar. Hon ser kort sagt till att inte bli utmanad av någon. Det är möjligt att den stora sköldpaddan i trädgården är hennes exmake som hon har förhäxat.\nDen enda som försöker göra motstånd mot all förtrollning är hennes New York-baserade dotter (Juliette Binoche), på tillfälligt besök med sin familj. Men inte heller hon verkar ha en chans att tränga igenom primadonnans pansar.\nDet är en frusen, klassisk ”världsberömd förälder” versus ”förbisett barn”-relation som bäddar för uppslitande konfrontationer. Någon ”En familj – August: Osage County” blir det inte, det är Kore-eda för finstämd för. Striden utkämpas på andra, mer sofistikerade sätt. Ibland för sofistikerade för att de ska kännas alls.\nDen japanske regissören har ett pärlband av mästerliga filmer bakom sig men ingen har fått så mycket internationell uppmärksamhet som Guldpalmsvinnaren ”Shoplifters”, om en liten driftig ”familj” som hankar sig fram i en japansk storstadsslum. Som alltid när någon har gjort ett mästerverk hoppas publiken på något slags fortsättning. Som så ofta tar regissören i stället chansen att göra något helt annat. Det är begripligt men det går inte alltid bra.\n”Sanningen” har sina enstaka lysande ögonblick, men det är en splittrad film. Dialogen är så sparsmakad att den känns torftig. De plötsliga tårarna och leendena saknar känslomässig grund. Juliette Binoche får aldrig får sin karaktär att lyfta från papperet och kanske var den tråkigt skriven från början. De vackra, franska interiörerna saknar Kore-edas vanliga fingertoppskänsla för miljöer.\nExteriörerna däremot har han gudomlig koll på: Gatan mellan primadonnans slottsliknande hem och La Santé-fängelsets murar, höstluften, lönnen som plötsligt fäller sina löv utanför fönstret.\nOch så har han Catherine Deneuve, som kan slå om mellan föraktfullt manipulativ och naket förvirrad på bråkdelen av en sekund. Hon hör till de kvinnor som uttalat sig ofta och mer eller mindre väl om politiseringen av konsten. Här uttrycker hon sin hållning i frågan om vad man kan kräva av en konstnär på det sätt hon gör det bäst; i sitt skådespeleri. Framför allt med sin kropp, sina gester och sina blickar, men också i repliker där hon friskriver konstnärer från att behöva leva i verkligheten, bry sig om sina närmaste eller tala sanning.\nHon kan göra hänsynslöshet sensuell och ointresse av allt som inte kretsar kring henne själv till något upphöjt och magiskt. Utan Deneuve hade filmen varit helt obegriplig. Samtidigt bidrar kanske hennes briljans till att få allt annat att blekna mer än vad som varit avsikten. Primadonnan vann till och med över filmen.\nSe mer. Tre andra filmer av Hirokazu Kore-eda: ”Still walking” (2008), ”Sådan far, sådan son” (2013), ”Tredje mordet” (2017).\nLäs fler filmrecensioner i DN\nLäs mer: Toppbetyg till ”Shoplifters”","Writer":"Kerstin Gezelius","Rating":"3","DomainUrl":"https://www.dn.se/om/filmrecensioner/","PublishDate":"2020-03-12","Priority":1},{"Url":"https://www.dn.se/om/filmrecensioner/","Title":"P.A.Carlmarks Baklängesyrket som gick framåt","MovieID":"tt11669712","ReviewText":"”Framåt” utspelar sig i en sagovärld, mycket lik vår. Alver och trollkarlar och andra har slutat att använda magi. El och internet är mer lättanvänt. Man får tid över till en sväng till Burger Shire.\nMen när alven Ian, vars far dog innan Ian föddes, fyller sexton, får han och hans bullriga storebror Balder pappas efterlämnade trollstav. Med hjälp av en trollformel kan pappa återbördas till livet, för en enda dag.\nDessvärre lyckas tricket endast till hälften. Pappa materialiseras upp till midjan. Med hans snubblande ben i släptåg ger sig brorsorna ut i Balders älskade van Guinevere för att innan det är för sent hitta en Fenixsten, och få en chans till.\nEfter en omständlig start blir det mer fräs i ”Framåt” och den utvecklar sig till hygglig underhållning, även om det känns som en hissmusikversion av ”Sagan om ringen”.\nDet finns drakar, som är små och hålls som hundar, och älvor, och utrymmeskrävande troll men den hejiga dialogen är ofta som skriven av optimistkonsulten från helvetet. Ian är ännu en av dessa animerade harar som under filmens gång ska få lära sig betydelsen av att Tro På Sig Själv. Orädda Balder manar ständigt på ängsliga Ian: ”Du klarar det här!”. Måste inte ”eldhjärtat” läggas in när en formel ska användas, så fungerar det bara om Ian tror att han kan.\nNi fattar? Det är för att det ska vara något på ett djupare plan viktigt med alla de datorspelartade strapatserna. Speciellt föräldrar ska notera att när alvbröderna slåss med ilskna biker-älvor och tar sig över bottenlösa schakt, så lär ”Framåt” ut vikten av att samla mod och inse att man klarar mer än man tror.\nHur hade det varit om ”Framåt” ängslats mindre över vad andra ska tycka, trott på sig själv, och insett att en bra berättelse har ett värde i sig?\nSe mer. Tre andra filmer med unga i sagovärldar: ”Svärdet i stenen” (1963), ”Aladdin” (1992), ”Frost” (2013).\nLäs fler filmrecensioner i DN","Writer":"Mårten Blomkvist","Rating":"3","DomainUrl":"https://www.dn.se/om/filmrecensioner/","PublishDate":"2020-03-05","Priority":1},{"Url":"https://www.dn.se/om/filmrecensioner/","Title":"Extraction","MovieID":"tt8936646","ReviewText":"Sedan de rörliga bildernas begynnelse har biografen sålt ett höghastighetslöfte och ingenstans har traditionen förvaltats lika uppfinningsrikt som inom actionfilmen. Netflixpremiären ”Extraction”, där Chris Hemsworth blandar sig i indisk-bengaliska uppgörelser i undre världen, är ett hängivet försök att leva upp till historien.\nParadnumret kommer efter dryg halvtimme: en obruten sekvens på cirka tio minuter, visserligen simulerad med hjälp av maskerade klipp, men ändå imponerande flåsig. Det är en välkoreograferad biljakt, som övergår i slagsmål i höghus och knivduell på öppen gata, innan den återgår till biljakt igen. Klipp till drönarperspektiv på en jätteexplosion som final.\nDet är ett både hisnande och förtjusande kraftprov, som bygger på ett taktilt kameraarbete snarare än att filmen förlitar sig på digitala effekter. Men ”Extraction” har svårt att få upp samma speed igen.\nStuntproffset Sam Hargraves regidebut må vara en Netflixpremiär men är alltså ingen lågbudgetaction à la forna tiders direkt-till-video. Tvärtom handlar det om ett slags storskalig underhållning som fram till nyligen brukade betraktas som biografens territorium. Insatserna höjs onekligen i striden om publiken.\nSjälva intrigen är inte mycket att orda om. När sonen till en indisk toppgangster kidnappas skickas legoknekten Tyler Rake på ett fritagningsuppdrag i Dhaka. Och Bangladeshs huvudstad har förstås sin egen Pablo Escobar – det är i alla fall så knarkbaronen Amir presenteras.  Precis som i Hollywoods utflykter söder om den amerikanska gränsen har filmens bilder filtrerats gulblekta och sanddammiga, för att inskärpa skitigheten.\nVi förstår att Chris Hemsworth ska spela deppig och nerdekad, men det är rätt svårt att förlika sig med. Han saknar helt enkelt den livströtta utstrålningen. Och puts väck är dessvärre humorn från Hemsworths Thor-porträtt i Marvelfilmerna, en annan slagskämpe som kunde konsten att frossa i sitt nederlag.\n”Extraction” har inte heller samma konsekventa hållning som John Wick-filmerna, eller för den delen Gareth Evans indonesiska succé ”The raid”, för att nämna ett annat utropstecken i genren. Den pseudoterapeutiska relationen med den kidnappade pojken eller den plötsliga återföreningen med en gammal kumpan, känns till exempel som meningslösa utvikningar. Det har mindre att göra med att filmen skulle behöva någon nyanserad karaktärsgestaltning, mer med att den tappar tempo.\nNär det fungerar som bäst närmar sig ”Extraction” datorspelens förstapersonsperspektiv, och förvandlar sittningen till en medryckande simultanupplevelse. Kärleken till farten smittar av sig.\nSe mer. Tre sevärda actionfilmer: ”The raid 2” (2014), ”Mission: Impossible – Fallout” (2018), ”The night comes for us” (2018).\nLäs fler filmrecensioner i DN","Writer":"Jacob Lundström","Rating":"2","DomainUrl":"https://www.dn.se/om/filmrecensioner/","PublishDate":"2020-04-23","Priority":1},{"Url":"https://www.dn.se/om/filmrecensioner/","Title":"Once Upon a Time... in Hollywood","MovieID":"tt7131622","ReviewText":"1932 kastade den brittiska skådespelerskan Peg Entwistle sig i förtvivlan ut från Hollywoodskylten och dog. Hon hann bara medverka i en film, ”Thirteen women”, som hade premiär först efter hennes död.\nMed ”Hollywood” återvänder serieskaparen Ryan Murphy till drömfabriken, som han senast skildrade i glamoröst kattiga ”Feud” (den episka fejden mellan Bette Davis och Joan Crawford). Här skriver en manusförfattare en film om Entwistles tragiska öde. Men faktum är att alla seriens karaktärer hänger och dinglar från den mytomspunna skylten. Några kommer att orka klamra sig fast tills de lyser upp stjärnhimmeln medan andra kommer att störta ner i glömska.\nSerien kretsar kring ett antal filmarbetare som under 40-talet är på väg in i branschen och vars vägar korsas på ACE Studios. Hela och rena Hollywood-eska skådespelare, som den bredaxlade Emmy-vinnaren Darren Criss och Rita Hayworth-lockiga Samara Weaving, ses i några av rollerna.\nRyan Murphy har med serier som ”Mordet på Gianni Versace” och ”Pose” (om 80- talets ballroomscen i New York) framgångsrikt lyckats göra bred underhållning av queerhistoria och ”Hollywood” är inget undantag. Serien strösslar med kända personer som tvingades leva sina liv i garderoben, från den oborstade filmstjärnehunken Rock Hudson till kompositören Cole Porter som här bokstavligen ertappas med byxorna nere.\nNavet i seriens maskineri är en lika flådig som osedlig bensinmack där kunderna tankar både bilar och sexuella fantasier – oavsett om de föredrar män eller kvinnor. Kanske både och? För det här är den dekadenta versionen av Hollywoods gyllene era. En stad full av maktberusade människor med bisarra fetischer. De som vill dansa som Isadora Duncan i bara kallingarna framför sina klienter och andra som vill bli inbjudna till George Cukors ( ”My fair lady”) extravaganta sexpartyn.\nNaturligtvis är maffian redo att städa upp efter utsvävningarna. Men det glamorösa luftslottet rymmer inte bara ömsesidigt utnyttjande och mörka hemligheter utan också utbredd rasism och sexism. Hollywood, som i mångt och mycket byggdes av migranter och uppenbarligen drevs av ett gäng libertiner, upprätthöll samtidigt konservativa värderingar på duken.\nRyan Murphy skriver här om historien och låter till exempel en halvfilippinsk regissör rollsätta en svart huvudrollsinnehavare i filmen om Peg. Kända skådespelare som Anna May Wong ( med kinesisk bakgrund) och afroamerikanska Hattie McDaniel från ”Borta med vinden” (spelad av Queen Latifah) får också upprättelse.\nDen som kan sin Murphy vet att han är skicklig på det kitschigt medryckande (”Glee”) men mindre spänstig när det gäller det finstilta. Här presenteras tyvärr mycket av maktanalysen i otidsenlig dialog. Det hade varit betydligt roligare att åka med på detta fantasieggande ”tänk om” – scenario ifall berättandet inte hade varit så grovkornigt. Det hade gjort ”Hollywood” till mer av en tankeväckande tidsresa än ett glittrigt tidsfördriv.\nLäs fler texter av Wanda Bendjelloul.","Writer":"Wanda Bendjelloul","Rating":"3","DomainUrl":"https://www.dn.se/om/filmrecensioner/","PublishDate":"2020-04-30","Priority":1},{"Url":"https://www.dn.se/om/filmrecensioner/","Title":"I Know This Much Is True","MovieID":"tt0425118","ReviewText":"Ett blodigt offer till Gud blir startskottet för regissören Derek Cianfrances debut som tv-dramaregissör. Den här mytologiska berättelsen om ett par tvillingbröders (båda spelade av Mark Ruffalo) uppväxt i Colorado, om familjeförbannelser, utbrytningsförsök och försonande kärlek försöker inte direkt stryka en medhårs.\nFörsta avsnittet börjar i ett vansinnesdåd och slutar i desperat instängdhet. Däremellan finns schizofreni, barnmisshandel, incestantydningar, polisbrutalitet och depression, allt skickligt fångat i ett färgstarkt, grynigt, allt annat än tv-peppigt mörker.\nDen friskare brodern, Dominic, har visserligen en mission: att få ut sin broder Thomas från den rättspsykiatriska anstalten där han placeras efter dådet, men verkar inte ha vad som krävs. Tvillingarnas mamma har visserligen gett Dominic morfaderns levnadsskildring, men översättaren (en galen men fungerande Juliette Lewis) blir så störd av det otäcka innehållet att hon krökar ner sig och försvinner med manuskriptet.\nDet är inte förrän makalösa Rosie O’Donnell dyker upp som socialsekreterare i andra avsnittet som serien får luft, spänst och motstånd. Hon, Archie Penjabi och Kathryn Hahn lyckas staga upp och få ordning på både Dominic och serien.\nCianfrance har en Cassavetesinspirerad rörlighet i både kamera och personregi och älskar att dyka rakt ner i en gryta med ”toxic masculinity”. Ibland kommer han upp med något så skimrande romantiskt och lyckat som ”Blue Valentine” från 2010. Ibland blir han kvar och slaskar runt utan att det händer något alls. Men prydligt blir det sällan. Och humor som distanserar undviker han systematiskt.\nInte ens Simone Coppos (”Vår tid är nu”) rejält obehagliga morfar som ung, med nasal siciliansk brytning och lika grandios som omotiverad självkänsla, slår över i den lyteskomiska humor som nästan har blivit ett varumärke för kvalitets-tv.\nRomantiken hålls också stången, tack vare Mark Ruffalo, som trots glittrande blick inte är någon romantisk skådespelare; ingen ”filmstjärna” som man älskar även när hans karaktär beter sig svinaktigt. Han är oerhört trovärdig som Dominic och som tvillingbrodern Thomas är han så bra att jag inte ens betraktar det som Ruffalo. Snarare någon fantastisk karaktärsskådespelare man aldrig har hört talas om som påminner vagt om Bruce ”Hulken” Banner.\nDet de gör tillsammans är något man både vill och inte vill se just nu. Kroppar och själar som brister. Det är uppslitande, men i deras tappning också befriande. Dominic blir inte bli klokare av att möta död och vansinne, snarare dummare och mer destruktiv, vilket när allt kommer omkring verkar mer sannolikt.\nFrågan som romanen verkar ställa (och tyvärr besvaras lite plakatartat på slutet) är om vi har rätt att bruka våld. Inte mot andra, det är underförstått, men mot oss själva. Är vi fria individer eller sammanlänkade på ett sätt som gör att den kniv vi hugger i oss själva hamnar i vår omgivnings kött? Tack vare Cianfrances och Ruffalos totala, fysiska närvaro besvarar frågan nästan sig själv.","Writer":"Kerstin Gezelius","Rating":"4","DomainUrl":"https://www.dn.se/om/filmrecensioner/","PublishDate":"2020-05-08","Priority":1},{"Url":"https://www.dn.se/om/filmrecensioner/","Title":"Evangelion: 1.0 You Are (Not) Alone","MovieID":"tt0923811","ReviewText":"1. ”Porträtt av en kvinna i brand”\nRegi: Céline Sciamma\r\nMed: Adèle Haenel, Noémie Merlant, Luána Bajrami\nEn kvinnlig konstnär (Noémie Merlant) kallas till ett vindpinat Bretagne på 1700-talet för att måla ett bröllopsporträtt av en ung nunna (Adèle Haenel) som motvilligt tvingats lämnat sitt kloster för ett tvångsgifte. Det som börjar som en studie i voyeurism och seendet förvandlas snabbt till ett flammande passionsdrama om undertryckt kvinnligt begär. Ett svidande vackert och intima drama om omöjlig kärlek som också väcker tankar om konsten och den kvinnliga blicken.\nVar?  Draken Film (prenumeration 79 kr), Triart (38 kr för 48 tim)\n2.  ”Till min dotter”\nRegi: Waad Al-Kateab och Edward Watts.\r\nMed: Waad Al-Kateab, Sama Al-Kateab, Hamza Al-Kateab\nHjärtskärande om föräldrakärlek och krigets vansinne. Instängd i Aleppo mitt under helvetet i Syrien skapar journalisten Waad Al-Khateab ett visuellt kärleksbrev till sin nyfödda dotter Sama. Resultatet är en av de starkaste, upprörande och unika dokumentärfilmer som någonsin har gjorts. Den Oscarsnominerade och flerfaldigt prisbelönta filmen som hade svensk biopremiär den 13 mars.\nVar? SF Anytime (49kr), Cineasterna (gratis med lånekort)\n3. ”Jag och min bror”\nRegi och manus: Monia Chokri.\r\nMed: Anne-Élisabeth Bossé, Patrick Hivon, Evelyne Brochu, Sasson Gabai\nMonia Chokri tillhör samma franskkanandensiska filmgäng som underbarnet Xavier Dolan (hon spelade till exempel en av huvudrollerna i ljuvliga ”Hjärtslag” ). Chokris långfilmsdebut befinner sig i samma kultursfär som Dolan, ett pratglatt och hektiskt relationsdrama om vuxenblivande, trassliga familjerelationer och komplicerade kärleksrelationer. Färgstarka och träffsäkra Anne-Élisabeth Bossé är smått oemotståndlig i huvudrollen, en Bridget Jones-liknande akademiker på drift i tillvaron.\nVar? Draken Film (prenumeration 79 kr), Cineasterna\n4. ”The hunt”\nRegi: Craig Zobel.\r\nMed: Betty Gilpin, Hilary Swank, Ethan Suplee\nSkräcksatiren ”The hunt”, om jakt på människor, har blivit ett hatobjekt för Donald Trump och amerikanska konservativa. En film som rent av tigger om att få stryk med sitt tema där de jagade är den sorts Trumpväljare som Hillary Clinton kallade ”deplorables”, ”beklagliga”. De är alla personer som har utgjutit sig på nätet och i podcaster. De blodtörstiga jägarna är sin tur liberaler, som gör slut på meningsmotståndarna under stridsrop som ”CLIMATE CHANGE IS REAL!” En uppiggande retsticka.\nVar? SF Anytime, Blockbuster, Viaplay (189 kr)\n5. ”Emma”\nRegi: Autumn de Wilde.\r\nMed: Anya Taylor-Joy, Mia Goth, Bill Nighy, Josh O’Connor\nSenaste Jane Austen-filmatiseringen handlar om den fixiga och förtjusande unga lantadelsdamen Emma som som älskar att matcha och mixa sin omgivning. Hon är övertygad om att alla runt omkring henne är spelpjäser som hon kan flytta runt och para ihop efter behag. Ett lättsamt och elegant kostymdrama som är en visuell fest men som dessvärre bort lite för mycket av bokens fyndiga dialoger.\nVar?  SF Anytime, Viaplay,  Blockbuster (189 kr)\n6.  ”The invisible man”\nRegi och manus: Leigh Whannell\r\nMed: Elisabeth Moss, Aldis Hodge, Storm Reid\nDen senaste filmatiseringen av H G Wells romanklassiker tar ett strypgrepp om publikens hals och börjar andlöst spännande. Elisabeth Moss spelar en mental plågad hustru som fly för sitt liv från en sjukligt kontrollgalen make som har förvandlat parets modernistiska hem till ett slags övervakningscentral. Efter denna magnifika inledning faller Leigh Whannell uppdatering tyvärr ganska platt. Hade biopremiär 28 februari.\nVar? SF Anytime, Viaplay, Blockbuster (189 kr)\nLäs mer:\nKalendarium för karantän: Alla tips","Writer":"Helena Lindblad\nNicholas Wennö","Rating":"0","DomainUrl":"https://www.dn.se/om/filmrecensioner/","PublishDate":"2020-03-27","Priority":1},{"Url":"https://www.dn.se/om/filmrecensioner/","Title":"It Must Be Heaven","MovieID":"tt8359842","ReviewText":"Den palestinska filmregissören Elia Suleiman, känd för ”Gudomligt ingripande” (2002), spelar själv huvudrollen i ”It must be heaven”. Han är vår stumma ciceron på en mini-världsturné. Med halmhatt på nacken, händerna på ryggen, och glasögon som ger ett ugglelikt utseende, studerar han människorna under en resa från hemmet i Palestina till Paris–New York och hem igen.\nDet är fina bilder. Tunisiern Sofian El Fani, mest känd för ”Blå är den varmaste färgen” (2013), har fotograferat. Suleiman sitter på uteserveringar eller kikar ut från sitt hotellrumsfönster. Oftast är han precis mitt i bilderna, på ett sätt som ger en lite naiv ton. Han är en sorts Candide, eller Jacques Tatis monsieur Hulot, ute i stora världen. Halmhatten ska kanske anknyta till stumfilmskomedi. Harold Lloyd, som dinglade från en klockvisare i ”Upp genom luften” (1923), hade halmhatt som en del av signaturen.\nFilmen är dedicerad till Palestina. Ja, Palestinas sak syns. Fast mest ute i kanterna. Den pressas dit av elefanten i rummet, Elia Suleimans självbelåtenhet.\nStorögd iakttar regissören Suleiman vår stolliga värld. Den tycks mest till för att Suleiman ska få skrocka åt hur fånig den är.\n”It must be heaven” är omväxlande kryptisk och övertydlig. Hemma har palestiniern Suleiman en framfusig granne som mer eller mindre tar över regissörens stora citronträd. Grannen plockar och anser att han kan sköta trädet bättre.\nEn ironisk bild av Palestinas granne Israel? Möjligen. Om man får tänka efter. Men det är upplagt med sådant fokus på Suleiman, som komiskt spanar från sin terrass, att det först bara framstår som ett stycke absurdism.\nUSA-kritiken, å andra sidan, är på pekboksnivå. Amerikanerna ses i en sekvens bära med sina älskade tunga vapen överallt, även på shoppingturen. En taxichaufför blir till sig av att ha en palestinier i baksätet och börjar hojta om hur han minns ”Karafat”, fast den legendariska PLO-ledaren hette Arafat. Skådespelaren Gael García Bernal kallar Suleiman sin vän, men har inte orkat lära sig titeln på filmen han ska hjälpa Suleiman att få gjord. Ingen bryr sig på allvar om en enkel palestinier.\nSom karikatyr av USA och showbusiness är det platt.\n”It must be heaven” är egen, och den har viss charm. Men när Elia Suleiman plockar enkla poänger slår det tillbaka på honom själv. I stället för det Suleiman vill lyfta, hakar man upp sig på denna filmregissör, som tycks ha så höga tankar om sig själv, och ganska låga om publiken.\nSe mer. Tre andra filmer om Mellanösternkonflikten: ”Paradise now” (2005), ”Citronlunden” (2008), ”Förolämpningen” (2017).\nLäs fler filmrecensioner i DN","Writer":"Mårten Blomkvist","Rating":"2","DomainUrl":"https://www.dn.se/om/filmrecensioner/","PublishDate":"2020-05-07","Priority":1},{"Url":"https://www.dn.se/om/filmrecensioner/","Title":"Swimming Pool","MovieID":"tt0324133","ReviewText":"”Att vara ung är din största talang.....” Svenske Johan, på drift i södra Frankrike, hoppar inte direkt av glädje när den tyske proffsgigolon Kurt brutalt men kanske ärligt reducerar sin ”väns” framtidsutsikter.\nDet är vår på Franska rivieran när ”Pool”, en relativt fri filmatisering av Per Hagmans gamla nittiotalsroman, startar. Huvudpersonen Johan är i full färd med att hitta sin plats i solen genom att flytta hem till en bedagad filmstjärna som bor i fashionabla Villefranche-sur-Mer. Egentligen huserar hon där tillsammans med sin man Jules, men det är komplicerat.\nSolen skiner, poolen glänser djupblått, drinkarna är isiga och eurosedlarna fladdrar. Celeste är för cynisk för äkta kärlek och bra sex tillsammans med en ung och vacker man – men tillräckligt välbevarad för att ändå se ut som en uppenbarelse i Dior, Chanel och Gucci.\n”Pool” frossar i starka kulörer, magiska drönarbilder av de vackra trakterna runt Nice, dyra klackar mot lyxiga stengolv och stiliga ynglingar som driver runt i tajta badbyxor. En film som tycks besatt av att kontrastera bilden av den ultimata tillvaron mot ett moras av mänskligt mörker.\nDen franska sjuttiotalsschlagern ”Pour un flirt” i inledningen är en lockande, dubbelironisk upptakt, liksom den lilla vinkningen till ”Sunset Boulevard”. Det som handlar om yta är bäst med filmen. Det är främst därför man ska se den. Anders Lennberg och hans team älskar uppenbarligen film, det är uppriktigt underhållande att se hur ledigt de leker och konverserar med filmhistorien.\nLäs intervju med filmregissören Anders Lennberg\nAllt det svarta och våldsamma som finns under den solstekta ytan har dock inte samma finess. Melankolin känns inte så lite poserande emellanåt. Celestes och Jules äktenskapliga haveri är fyllt av illa spelade och obegripligt gestaltade utbrott och uppbrott. Övertydliga voice over-förklaringar försöker maskera klumpiga manuskonstruktioner.\nJohans känslomässiga sår är tydligare gestaltade och riktigt gripande. Kanske också för att Niclas Gillis, som spelar huvudrollen, är den överlägset bästa skådespelaren i filmen.\nDet är smått dödsföraktande att premiärsätta en film på bio om akut, generationsöverskridande livströtthet, mitt under den grasserande coronapandemin. Men egentligen, varför inte?  Romanen ”Pool” må vara en flaskpost från en annan era, men den färgstarka dödsdansen plockar fram något som definitivt har överlevt tidens tand, något som påminner om att ungdom, pengar, lyxvillor, designerkläder, makt eller ens kulturellt kapital inte är mycket till skydd när världen välter.\nSe mer. Tre andra filmer med minnesvärda poolscener: ”Mandomsprovet” (1967), ”Sexy beast” (2000), ”A bigger splash” (2015).\nLäs fler filmrecensioner i DN","Writer":"Helena Lindblad","Rating":"3","DomainUrl":"https://www.dn.se/om/filmrecensioner/","PublishDate":"2020-04-17","Priority":1},{"Url":"https://www.dn.se/om/filmrecensioner/","Title":"Ash Is Purest White","MovieID":"tt7298400","ReviewText":"Sedan millennieskiftet har den kinesiske regissören Jia Zhangke fångat ett Kina i förändring, med långsamma miljöskildringar av tillväxtundrets baksidor. I stället för pastorala scenerier: industriella spöklandskap och omvälvande infrastruktursatsningar. Hans vackra och ömsinta filmer är motsatsen till propaganda, vilket inte nödvändigtvis betyder att Jia sysslar med nostalgi utan snarare följer livets gång med poetisk klarsyn.\nVenedigvinnaren ”Stilla liv” från 2006 har till exempel världens största damm som fond, ett bygge som dränkte städer och tvingade miljoner på flykt. Livet i skuggan av turistattraktioner och exploateringsprojekt har också varit ett tema i Jias andra filmer, däribland ett flertal dokumentärer.\nVisst är hans senaste film ”Ash is purest white”, som tar sin början i en gruvstad på dekis, en fortsättning på samma linje. Samtidigt handlar det inte om någon enkelspårig socialrealism.\nI inledningen hälsar Qiao på sin pappa som vigt sitt liv åt kolbrytningen, men själv lever hon inget knegarliv utan har sin gemenskap tillsammans den lokala gangstern Bin. De är ett karismatiskt par som dansar förälskat till Village Peoples ”YMCA” och skålar glatt tillsammans hans kumpaner.\nPrecis som ”A touch of sin” från 2013, den senaste av Jias filmer med svensk biodistribution, innehåller ”Ash is purest white” blinkningar till actiongenren. ”Du har tittat för mycket på film”, säger Qiao vid ett tillfälle till Bin. Mycket riktigt innehåller filmen en scen där Bin och gänget tittar på John Woos klassiker ”The Killer” från 1989.\nDet skulle ändå gränsa till falsk marknadsföring att beskriva ”Ash is purest white” som en gangsterfilm, även om det är ett porträtt av människor som råkar röra sig i den undre världen. Efter den genrebekanta upptakten, inklusive blodiga uppgörelser, följer ett desto mindre actionspäckat men fascinerande efterspel.\nNär Qiao och Bin splittras efter en skottlossning, och bägge hamnar i fängelse, är frågan om deras kärlek har någon framtid. Men också om de kan hålla sig ifrån varandra, trots att deras liv har slagits i spillror. När hon släpps fri väntar han inte utanför grindarna, men hon beslutar sig ändå för att söka upp honom. Hur mycket är brödraskapets lojalitetskodex värt i motgång?\nI filmens andra akt reser därför Qiao till Fenyang, som för övrigt råkar vara regissörens hemstad och har förekommit flitigt i hans tidigare filmer. Vid båtankomsten till staden har huvudrollsinnehavaren Zhao Tao till och med en likadan kortärmad skjorta som hon hade i ”Stilla liv”, och precis som i den tidigare filmen letar hennes rollfigur efter sin försvunna man. När Qiao väl försöker prata ut med Bin röker han tankfullt och talar i självömkande gåtor, medan regnet öser ner utanför fönstret.\nTrots déjà vu är ”Ash is purest white” ingen självmedveten återvändsgränd, som urartar i en referensbingo för Jias trogna fans. Inte bara miljöer utan också människor verkar gå igen, men filmen går utmärkt att titta på utan att ha sett vare sig ”Stilla liv”, ”Unknown pleasures” eller ”24 city”.\nSamtidigt är det förstås en hyllning till och paradnummer för Zhao Tao, regissörens ständiga samarbetspartner och hustru. Hon gestaltar Qiaos glädje, besvikelse och envishet mellan åren 2001 och 2018 med en sömlös självklarhet och elegans. Det finns också en cirkelrörelse i den ödesmättade romansen i ”Ash is purest white”, som slutar på samma plats där den började. I filmens tredje akt är vi tillbaka i gruvstaden, som inte längre är sig lik, men där livet fortsätter utan hänsyn till krossade drömmar.\nSe mer. Tre andra sevärda och samtida kinesiska filmer: ”The Grand Master” (2012), ”Black coal, thin ice” (2014), ”Farväl min son” (2019).\nLäs fler filmrecensioner i DN\nLäs mer: Filmmakten Kina lockar och skrämmer Hollywood","Writer":"Jacob Lundström","Rating":"4","DomainUrl":"https://www.dn.se/om/filmrecensioner/","PublishDate":"2020-04-02","Priority":1},{"Url":"https://www.dn.se/om/filmrecensioner/","Title":"Proxima","MovieID":"tt7374926","ReviewText":"Sarah är en frånskild fransk toppingenjör som drömt om att bli rymdfarare ända sedan hon var en liten flicka. Ett erbjudande om en resa ut i universum gör plötsligt att drömmen kan bli verklighet. Men nu finns det en annan flicka som inte jublar, hennes lilla allvarliga dotter Stella. Här finns också en tysk ex-man som tvekar en hel del inför uppdraget som heltidspappa.\n”Den perfekta astronauten existerar inte, inte den perfekta mamman heller”, säger Sarahs amerikanska kollega Mike under ett träningspass. Den hyperkompetenta, målmedvetna Sarah låter sig dock svårligen tröstas. Dottern är hennes akilleshäl, det enda som står emellan henne och evigheten.\nDet låter så fantasilöst att säga att ”Proxima” handlar om den kvinnliga urproblematiken; att balansera moderskap med drömmar och ambitioner som innebär en separation från barnet. Här draget till en sorts extrem punkt, kan man säga.\nMen den franska regissören och manusförfattaren Alice Winocour  (”Mustang”, ”Maryland”) hanterar sin historia på ett så uppfinningsrikt, intimt och till synes autentiskt sätt att det svindlar lite hela tiden. Hon dyker oförväget rakt ner i det allra mest förbjudna och smärtsamma, en extrem separation mellan en mor och dotter som på jorden är allt för varandra.\nIntimiteten och det starka känslomässiga läget balanseras av en lite torr och nästan dokumentär inramning. Här finns interiörer och exteriörer från den verkliga Europeiska rymdorganisationen (ESA). Winocour har delvis kalkerat scenariot från den verkliga Proxima-expeditionen 2016 som utgick från Kazakstan (den franska astronauten Thomas Pesquet gör en cameo vilket lär glädja rymdentusiasterna).\nSarah tränar och tränar, tittar på tv hängandes upp-och-ner, läser baklänges, övar upp reflexer inför tyngdlösheten och tränar reparationer under vatten – allt samtidigt som hon försöker hålla kontakten med dottern.\nScenerna där den fransk-amerikansk-ryska trion, som ska ut i rymden tillsammans, försöker bygga teamkänsla med poeisläsning ur minnet är också oväntat rörande. Särskilt ett omistligt mini-battle där Walt Whitmans ”Leaves of grass” (”Ge mig den strålande, stilla solen...”) ställs mot vackra ryska rader som: ”Ingen kan lösgöra en drivande båt/eller höra skuggan i pälsstövlar/ eller övervinna fruktan som gnager på livet/allt vi har kvar är kyssar/lika mjuka som de surrande bina/ som dör snart efter att de lämnat kupan.”\nSamspelet mellan den franska, engelsktalande aktrisen Eva Green (”Casino Royale, ”Penny Dreadful”, ”Euphoria”) och Zélie Boumant Lemesle är motorn i ”Proxima”. Skörstarka Green, som bär hela hela den stillsamt intensiva filmen, är i bild i stort sett oavbrutet. Man påminns om att hon är en av Europas skickligaste skådespelare när det gäller att ladda bilder med närvaro – trots sparsam dialog.\nÄven den övriga delen av rollistan är smart orkestrerad. Matt Dillon spelar den smått tvångsmässige manschauvinisten Mike med viss njutning. Ändå rätt skönt att se honom vara lite mer normal igen, efter all seriemördardemoni i Lars von Triers ”The house that Jack built”. Det är också roligt att återse tyska Sandra Hüller (”Min pappa Toni Erdmann”) i en liten men skarp roll som psykolog.\nSjälva rymdresan må i huvudsak vara en fond för mor-dotter-dramat, svävande musikaliskt tolkat av Ryuichi Sakamoto. Samtidigt formar den begynnande färden sig till en mäktig existentiell inramning för en i grunden stillsam meditation kring de elastiska banden mellan föräldrar och barn.\nSe mer. Tre andra filmer med kvinnliga astronauter: ”Gravity” (2013), ”Interstellar” (2014), ”Lucy in the sky” (2019).\nLäs fler filmrecensioner i DN","Writer":"Helena Lindblad","Rating":"4","DomainUrl":"https://www.dn.se/om/filmrecensioner/","PublishDate":"2020-05-14","Priority":1},{"Url":"https://www.dn.se/om/filmrecensioner/","Title":"Scheme Birds","MovieID":"tt7511320","ReviewText":"Konsten att vara ung är sig lik över världen, inte minst om man råkar vara född bland de senaste sociala arvtagarna med mycket lite att hämta när det är dags för skifte. Så är det för sjuttonåriga Gemma i skotska Motherwell söder om Glasgow. Där var en gång stålverket en allt dominerande arbetsgivare, tills Margaret Thatcher och hennes konservativa regering i London förändrade spelreglerna och arbetslösheten blev skyhög.\nMed några korta återblickar flikar ”Scheme birds” in den bakgrunden till Gemmas och hennes kamraters sysslolösa unga liv bland droger, drycker och med inte minst den manliga aggressiviteten tätt under ytan.\nDe tycks alla vara födda att bli kvar på en plats där ”you either get knocked up or locked up” – man antingen blir på smällen eller inlåst.\nMen Ellen Fiske och Ellinor Hallin vill göra något mer och annorlunda än det enkla och utifrån betraktade sociala idignationsstycket. Tvärtom kliver de tätt intill sina unga människor under ett par år och ger dem namn och karaktär: Gemma och pojkvännen Pat och så småningom deras son Liam. Den arrogante tuffingen Scott: ”Tjejer drar bara varandra i håret när de slåss”. Grannen Amy i höghuset Allen Tower och hennes pojkvän JP.\nVarje intim bild kan expanderas till en värld av vars och ens grundläggande drömmar om livet, kärleken och en möjlig framtid.\nInte minst präglas filmen av Gemmas farfar. Han är tränare av både duvor och i boxning och har tagit hand om Gemma sen hon var tre år och hennes mamma förlorade sig i drogvärlden.\n”Man måste ha en hobby”, säger han. ”Annars går det illa”. Farfar förvandlar en gång i veckan boxningslokalen till en utställningsplats för duvor, där varje vingpenna närgranskas och den vackraste duvan vinner pris. Somliga duvor kommer inte hem, andra flyger ända till Frankrike, heter det.\nFilmarna lyckas till och med ladda de inledande bilderna av farfars duvflock som sveper över Motherwell med något mer och vidare än klichén om villkorslös frihet.\nTack vare hans och Gemmas kommentarer på ljudbandet blir livet med duvor, boxning och tillfälliga familjebildningar något dubbelt viktigt, inte bara för förståelsen av de båda, utan av människornas villkor i allmänhet.\nPrecis som i Ellen Fiskes tidigare filmer ”Josefin & Florin” (2019) och ”Lone dads” (2016) kommer hennes och Ellinor Hallins ”Scheme Birds” mycket nära, ja nästan ännu närmare. Med lyhörd närvaro och ett exemplariskt klipparbete förvandlar de berättelsen om Gemma och bakgrunden till hennes tatuering ”Let the free birds fly” till en allmängiltig historia om den svåra konsten att skapa sig ett hyggligt liv.\nStålverket är numera rivet. Miljonprogrammets Allen Tower står näst på tur.\nOch man glömmer inte en enda av de före detta invånarna, i synnerhet inte titelns scheme birds, förortsbrudarna.\nSe mer: Tre andra dokumentärer med liknande tematik: ”Pine Ridge” (2013), ”Loving Lorna” (2017), ”Transnistra” (2019).\nLäs fler filmrecensioner i DN","Writer":"Eva af Geijerstam","Rating":"4","DomainUrl":"https://www.dn.se/om/filmrecensioner/","PublishDate":"2020-04-23","Priority":1},{"Url":"https://www.dn.se/om/filmrecensioner/","Title":"Snowpiercer","MovieID":"tt1706620","ReviewText":"Redan innan Oscarsvinsten började det ryktas om en amerikansk serieversion av Bong Joon-hos ”Parasit”. Visst kan man sucka över förutsägbarheten, men utfallet beror ändå på utförandet. Själv har Bong jämfört med ”Fanny och Alexander”, som släpptes både som miniserie och i diminutiv bioversion, och välkomnat möjligheten att expandera filmens universum. Den amerikanska ”Parasit” skulle förstås vara en nyinspelning och inte en alternativ klippning, men om Bong är involverad blir det svårt att spela ointresserad.\nTills vidare bekräftar tv-serien ”Snowpiercer” dock alla fördomar om andefattiga nyinspelningar. Det är en spinoff i serieformat på Bongs klimatkatastroffilm från 2013 (bägge förhåller sig i sin tur fritt till den franska serieromanen ”Le Transperceneige” från 1982). Netflix använder hans producenttitel i marknadsföringen, men Bong verkar inte ha varit aktivt engagerad i arbetet. Vägen till skärmen har dessutom varit skakig, kantad med förseningar och avhopp.\n”Snowpiercer” utspelar sig ombord på en rälsbunden isbrytare, tillika ett ekosystem på tusen vagnar, som cirkulerar en förfrusen planet. Precis som i den arkitektoniskt raffinerade ”Parasit” handlar det om klassmotsättningar, men den här gången gestaltas konflikten på horisontalen. Längst bak i tåget, utan en strimma dagsljus, förtvinar fripassagerare medan den härskande uppfinnaren Wilford återfinns i förarhytten. Mellan dem huserar olika biljettklasser i tur och ordning.\nFilmen hämtade sin dramaturgiska logik från själva framåtrörelsen, med ett uppror som mörbultar sig fram genom vagnarna för att nå loket. Den var både grym och rolig, med Tilda Swinton maskerad till oigenkännlighet i sitt porträtt av en tågminister som öppet uttryckte sitt förakt för pöbeln.\nSerien ger en motsvarande roll till Jennifer Connelly – men presenterar henne tvärtom som en upplyst despot med drag av kämpande mellanchef. Det avslöjas redan i första avsnittet att Wilford numera är en härskarteknisk myt à la trollkarlen i ”Trollkarlen från Oz”, men att Connellys rollfigur gör sitt bästa för att fasaden uppe. Genom att bryta upp berättarperspektivet blir dock serien betydligt mer uddlös.\nDet hjälper inte heller att ”Snowpiercer” här reduceras till vilken dussindeckare som helst – hela revolutionen kommer av sig när det i stället blir paus för mordutredning. Daveed Diggs spelar den bakersta vagnens ledare, som får lämna mörkret för att hjälpa till med uppklarningen av några bestialiska mord som hotar ordningen på tåget.\nTack vare speltiden hinner serien med fler sidospår om livet på tåget, inklusive ett terapeutiskt videorum som för tankarna till miman i ”Aniara”, men snarare än en expansion av filmen känns det som en överflödig utvikning.\nDet är fortfarande en kittlande premiss med dystopisk kyla, men serien är ett nedköp med lågpriseffekter, som kvalitativt ligger närmare en postapokalyptisk ”Rederiet” än Bongs film. Vilket inte måste vara helt fel förstås, för den som vill ha en såpa från undergången.\nLäs fler texter av Jacob Lundström.","Writer":"Jacob Lundström","Rating":"0","DomainUrl":"https://www.dn.se/om/filmrecensioner/","PublishDate":"19:30","Priority":1},{"Url":"https://www.expressen.se/noje/recensioner/film/","Title":"Tenacious D: Rize of the Fenix","MovieID":"tt7529532","ReviewText":"Jill (Hedin) ska fylla 14, men är på sätt och vis redan vuxen. Hon tar ansvar, inte bara för sin lillebror, utan för sin mamma – en alkoholiserad konstnär (Bonnevie) med en pågående depression. Pappa är en frånvarande jazzmusiker (Gudnason) som snart ska komma hem. Säger han.\nPrecis som ”Svinalängorna” och Suzanne Ostens ”Flickan, mamman och demonerna” skildrar den här filmen psykisk ohälsa ur barnets utsatta perspektiv. Pappa kommer faktiskt hem, i vit skinande kostym och med en rosaglittrande paljettklänning i present till Jill. Han tar med barnen på fina restauranger i Oslo, men visar sig snart vara bara en något mer högfungerande alkoholist.\nDet är hjärtskärande, men känslorna och misären mynnar till allt för stor del ut i intet. Inslagen av magisk realism tillför inte så mycket, och halvvägs genom filmen börjar rollfigurernas handlingar framstå som mindre logiska. Synd på så fina skådespelarinsatser, från såväl unga fyndet Thedin, som veteranerna Bonnevie och Gudnason.","Writer":"Maria Brander","Rating":"2","DomainUrl":"https://www.expressen.se/noje/recensioner/film/","PublishDate":"30 maj 2019 kl 18.57","Priority":1},{"Url":"https://www.expressen.se/noje/recensioner/film/","Title":"Jack Frost 2: Revenge of the Mutant Killer Snowman","MovieID":"tt0239496","ReviewText":"Let it go? Skulle inte tro det. För en film som har spelat in över en miljard dollar, är det bara att glömma det där med att ”leva lyckliga i alla sina dagar”.\nBorta i Arendal har Elsa visserligen omfamnat sina magiska krafter, men sitter lugnt på tronen gör hon då rakt inte.\nLikt det underjordiska en gång lockade Ronja Rövardotter ut i den farliga skogen, så distraherar nu en eterisk röst Elsas sinne, och drar henne mot norr. Mot Ahtohallan – en magisk flod, som systrarnas mamma, en gång sjöng om, och som är full av både minnen och svar om Elsas förflutna och särskilda krafter.\nFast givetvis färdas hon inte ensam. Med på resan följer systern Anna, som trogen andrafiol, hennes pojkvän Kristoffer, som typ ännu trognare tredjefiol, samt renen Sven och den ständigt bedårande snögubben Olof.\nTillsammans slungas de iväg genom en förtrollad storm och landar i en mystisk skog instängd i en evig dimma som varat i 34 år 5 månader och 23 dagar (efter den senaste tidens väder, vet vi exakt hur det känns). Bland dessa skuggor väntar inte bara obekväma sanningar, utan också en ursprungsbefolkning med vissa likheter med samerna (filmen dubbas också till samiska i ett samarbete med Disney).\nBerättelsen spretar möjligen åt lite väl många håll, samtidigt som filmen trots allt är en fröjd för fantasin. Animeringen är ofta vidunderligt vacker, särskilt när den ger oss vattnets skiftningar mot en grågrön skog, och att se Elsa rida på en häst av is, omsluten av skira slöjor av glitter och ljus, väcker barnets blick i en.\nMusikalnumren är förstås tyngda av sina ambitioner att leva upp till den storslagna ”Let it go”, men inkluderar även komisk lättnad när Kristoffer serveras ett nummer med tydliga drag av ironisk musikvideo från nittiotalet.\nMen som svensk faller jag kanske ändå mest för den extremt Melodifestivalen-vänliga estetiken. Etno-fantasy med inslag av renar, runor och andar, kombinerat med powerballader i pastell där den superblonda Elsa sjunger hjärtat ur sig genom skyar av is.\nHerregud! Wiktoria, Jon Henrik Fjällgren, Roger Pontare och Christer Björkman, borde rimligen gråta av lycka åt att det här kreativa uttrycket äntligen hittat till Hollywood.","Writer":"Maria Brander","Rating":"4","DomainUrl":"https://www.expressen.se/noje/recensioner/film/","PublishDate":"25 dec 2019 kl 05.00","Priority":1},{"Url":"https://www.expressen.se/noje/recensioner/film/","Title":"Ture Sventon och Bermudatriangelns hemlighet","MovieID":"tt10200004","ReviewText":"I ”Ture Sventon och Bermudatriangelns hemlighet” får Åke Holmbergs romanfigur andas ny luft, samtidigt som serien är familjeunderhållning av hög klass.\nDet här borde TV4 genast beställa mer av.\nDet är självklart en roll som klippt och skuren för Robert Gustafsson. Lite då och då, men inte så ofta som man tro, byter han skepnad, från Ture Sventon till tågkonduktör, från mästerdetektiv till norsk skäggprydd kock och, senare, en märklig dansk tant.\nI allt det där finns något spektakulärt, om än barnsligt. Mer intressant är att alla dessa olika roller som Ture Sventon spelat under åren som världens främsta tjuvjagare har påverkat honom djupare än någon kan tro. Samtidigt: det ursprungliga skälet till varför är lika fint som hjärtskärande.\nOch nej, inte ens en temla kan rädda en sådan situation.\nAnnat är det i inledningen av ”Ture Sventon och Bermudatriangelns hemlighet” och i Lingonboda, där just semlorna, som sig bör, spelar en avgörande roll.\nHit har Siv flyttat och blivit polare med Gittan. Tillsammans ska de göra ett skolarbete om någon i staden och minsann om inte Siv bor granne med äldre herre som sällan syns till.\nSnabbt märker duon att de bevakas två Säpoagenter, som dessutom kommer med beskedet att Ville Vessla har rymt från fängelset där han suttit inspärrad.\nJa, ständigt denna Vessla, som när han greps av Sventon hade planer som passerar rim och reson.\nDet är också där, utanför rimlighetens gränser, som manusförfattarna och regissörerna Stefan Roos och Per Simonsson hittar seriens sagolika form och skapar en känsla av spänning och förundran. Visst, det må vara familjeunderhållning, men serien gör verkligen skäl för sin titel.\nRoos och Simonsson, som tidigare gjort julkalendrarna ”Selmas saga” och ”Tjuvarnas jul”, hittar rätt ton direkt, och vet hur de ska utnyttja Gustafsson, Johan Glans och ensemblens yngsta skådespelare Melina Lindskog Pascalidou och Cornelia Riddez.\nGenomslagskraft har även Maja Kin, vars rollfigur jag ej vill yppa namnet på. Hon och Glans har under andra halvan några av seriens roligaste och mest igenkännbara ögonblick. Därtill blir man löjligt förtjust i Kicki Ilanders kostymdesign, där båda hårt och mjukt, bisarrt och normalt får plats att frodas och synas.\n”Ture Sventon och Bermudatriangelns hemlighet” är stundvis stressad med att ta sig framåt, och åtminstone till en början hade det varit skönt med några fler scener som fördjupat och förklarat för de som inte känner till Åka Holmbergs romanfigurer.\nSamtidigt uppdateras och moderniseras berättelsen om Ture Sventon med denna serie, som i slutet inte bara har en scen mellan privatdetektiven och hans nemesis som gör att tankarna går till den sista striden mellan Sherlock Holmes och professor James Moriarty i Arthur Conan Doyles ”Det sista problemet”, utan som också lämnar dörren öppen för än mer Ture Sventon.\nMåtte det bli av.","Writer":"Mattias Bergqvist","Rating":"3","DomainUrl":"https://www.expressen.se/noje/recensioner/film/","PublishDate":"22 dec 2019 kl 13.41","Priority":1},{"Url":"https://www.expressen.se/noje/recensioner/film/","Title":"Earthquake Bird","MovieID":"tt8178486","ReviewText":"Trög, stundvis tråkig och med få överraskningar. ”Earthquake Bird” med Alicia Vikander är en platt berättelse, om än en sevärd film tack vare för dess visuella detaljrikedom och pulserande musik.\nAllt utgår från förhörsrummet. Frågorna från utredarna studsar mot Lucy Flys självpåtagna skal. Var var du, vad gjorde du, varför? Svar kommer i flashbackform.\nDet är slutet av 80-talet. Lucy är tolk, översättare och så kallad expat som flytt sitt förflutna i Sverige. I Tokyos neonljus, de japanska traditionerna och landets kultur hittar hon en passande själslig rustning.\nSedan träffar hon Teiji, nudelkock, fotograf och en snubbe som får den annars tillknäppta Lucy att öppna sig.  Lägg till Lucys nya polare, amerikanskan Lily Bridges, och ett triangeldrama tar form.\nAtt Alicia Vikander lärt sig japanska och levererar både dialog och ett antal monologer utan att tappa känslomässig klang är imponerande, men inget som hjälper en platt berättelse som knappt lyckas få thrillergenrens hjul att rulla.\nVikander och Riley Keough blåser visserligen in luft med sina gestaltningar av Lucy och Lily, men när inte ens regissören Wash Westmoreland kan få till en knut på ballongen pyser allt snabbt ut igen.\n”Earthquake Bird”, som baseras på Susanna Jones roman från 2001, är trots det sevärd, men då mer som en hantverksstudie.\nFilmfotografen Chung Chung-hoon nosar ständigt på något spännande, samtidigt som filmens färgpalett - höstligt och krispigt - passar den atmosfäriska noirkänsla man försöker åstadkomma. Samma gäller Atticus Ross och Leopold Ross musik, som minner om Giorgio Moroder ena stunden, för att passa som den emotionella handsken i nästa.\nMot slutet av ”Earthquake Bird” skapas en förlösande känsla när Alicia Vikander släpper taget om sargen, men då är det sedan länge för sent att rädda den helhet som inte resulterar i mer än en axelryckning.","Writer":"Mattias Bergqvist","Rating":"2","DomainUrl":"https://www.expressen.se/noje/recensioner/film/","PublishDate":"16 nov 2019 kl 09.00","Priority":1}]
